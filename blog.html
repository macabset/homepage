<!DOCTYPE html>

<html xmlns="http://www.w3.org/1999/xhtml">

<head>

<meta charset="utf-8" />
<meta http-equiv="Content-Type" content="text/html; charset=utf-8" />
<meta name="generator" content="pandoc" />




<title></title>

<script src="site_libs/jquery-1.11.3/jquery.min.js"></script>
<meta name="viewport" content="width=device-width, initial-scale=1" />
<link href="site_libs/bootstrap-3.3.5/css/flatly.min.css" rel="stylesheet" />
<script src="site_libs/bootstrap-3.3.5/js/bootstrap.min.js"></script>
<script src="site_libs/bootstrap-3.3.5/shim/html5shiv.min.js"></script>
<script src="site_libs/bootstrap-3.3.5/shim/respond.min.js"></script>
<script src="site_libs/jqueryui-1.11.4/jquery-ui.min.js"></script>
<link href="site_libs/tocify-1.9.1/jquery.tocify.css" rel="stylesheet" />
<script src="site_libs/tocify-1.9.1/jquery.tocify.js"></script>
<script src="site_libs/navigation-1.1/tabsets.js"></script>




<style type="text/css">
h1 {
  font-size: 34px;
}
h1.title {
  font-size: 38px;
}
h2 {
  font-size: 30px;
}
h3 {
  font-size: 24px;
}
h4 {
  font-size: 18px;
}
h5 {
  font-size: 16px;
}
h6 {
  font-size: 12px;
}
.table th:not([align]) {
  text-align: left;
}
</style>


</head>

<body>

<style type = "text/css">
.main-container {
  max-width: 940px;
  margin-left: auto;
  margin-right: auto;
}
code {
  color: inherit;
  background-color: rgba(0, 0, 0, 0.04);
}
img {
  max-width:100%;
  height: auto;
}
.tabbed-pane {
  padding-top: 12px;
}
.html-widget {
  margin-bottom: 20px;
}
button.code-folding-btn:focus {
  outline: none;
}
</style>


<style type="text/css">
/* padding for bootstrap navbar */
body {
  padding-top: 60px;
  padding-bottom: 40px;
}
/* offset scroll position for anchor links (for fixed navbar)  */
.section h1 {
  padding-top: 65px;
  margin-top: -65px;
}

.section h2 {
  padding-top: 65px;
  margin-top: -65px;
}
.section h3 {
  padding-top: 65px;
  margin-top: -65px;
}
.section h4 {
  padding-top: 65px;
  margin-top: -65px;
}
.section h5 {
  padding-top: 65px;
  margin-top: -65px;
}
.section h6 {
  padding-top: 65px;
  margin-top: -65px;
}
</style>

<script>
// manage active state of menu based on current page
$(document).ready(function () {
  // active menu anchor
  href = window.location.pathname
  href = href.substr(href.lastIndexOf('/') + 1)
  if (href === "")
    href = "index.html";
  var menuAnchor = $('a[href="' + href + '"]');

  // mark it active
  menuAnchor.parent().addClass('active');

  // if it's got a parent navbar menu mark it active as well
  menuAnchor.closest('li.dropdown').addClass('active');
});
</script>


<div class="container-fluid main-container">

<!-- tabsets -->
<script>
$(document).ready(function () {
  window.buildTabsets("TOC");
});
</script>

<!-- code folding -->




<script>
$(document).ready(function ()  {

    // move toc-ignore selectors from section div to header
    $('div.section.toc-ignore')
        .removeClass('toc-ignore')
        .children('h1,h2,h3,h4,h5').addClass('toc-ignore');

    // establish options
    var options = {
      selectors: "h1,h2,h3,h4",
      theme: "bootstrap3",
      context: '.toc-content',
      hashGenerator: function (text) {
        return text.replace(/[.\\/?&!#<>]/g, '').replace(/\s/g, '_').toLowerCase();
      },
      ignoreSelector: ".toc-ignore",
      scrollTo: 0
    };
    options.showAndHide = true;
    options.smoothScroll = true;

    // tocify
    var toc = $("#TOC").tocify(options).data("toc-tocify");
});
</script>

<style type="text/css">

#TOC {
  margin: 25px 0px 20px 0px;
}
@media (max-width: 768px) {
#TOC {
  position: relative;
  width: 100%;
}
}


.toc-content {
  padding-left: 30px;
  padding-right: 40px;
}

div.main-container {
  max-width: 1200px;
}

div.tocify {
  width: 20%;
  max-width: 260px;
  max-height: 85%;
}

@media (min-width: 768px) and (max-width: 991px) {
  div.tocify {
    width: 25%;
  }
}

@media (max-width: 767px) {
  div.tocify {
    width: 100%;
    max-width: none;
  }
}

.tocify ul, .tocify li {
  line-height: 20px;
}

.tocify-subheader .tocify-item {
  font-size: 0.90em;
  padding-left: 25px;
  text-indent: 0;
}

.tocify .list-group-item {
  border-radius: 0px;
}


</style>

<!-- setup 3col/9col grid for toc_float and main content  -->
<div class="row-fluid">
<div class="col-xs-12 col-sm-4 col-md-3">
<div id="TOC" class="tocify">
</div>
</div>

<div class="toc-content col-xs-12 col-sm-8 col-md-9">




<div class="navbar navbar-default  navbar-fixed-top" role="navigation">
  <div class="container">
    <div class="navbar-header">
      <button type="button" class="navbar-toggle collapsed" data-toggle="collapse" data-target="#navbar">
        <span class="icon-bar"></span>
        <span class="icon-bar"></span>
        <span class="icon-bar"></span>
      </button>
      <a class="navbar-brand" href="index.html">Homepage</a>
    </div>
    <div id="navbar" class="navbar-collapse collapse">
      <ul class="nav navbar-nav">
        <li>
  <a href="index.html">Home</a>
</li>
<li>
  <a href="blog.html">Blog</a>
</li>
      </ul>
      <ul class="nav navbar-nav navbar-right">
        <li>
  <a href="about.html">About me</a>
</li>
      </ul>
    </div><!--/.nav-collapse -->
  </div><!--/.container -->
</div><!--/.navbar -->

<div class="fluid-row" id="header">




</div>


<div class="figure">
<img src="pictures/blog_kansi.png" />

</div>
<div id="perusteluja" class="section level1">
<h1>Perusteluja</h1>
<p>Krasnaja Maika (Красная Майка) on kyrilisistä aakkosista latinalaisille käännetty sanapari, joka tarkoittaa sananmukaisesti punaista aluspaitaa (sanan suku, feminiini). Nimeni on Maika.</p>
<p>Luultavasti sinä, joka luet blogiani, tunnet minut jo, sillä tämä ei löydy trendikkäistä blogilistauksista, tai oikeastaan mistään blogilistauksista, koska olen rakentanut tämän tyhjästä ilman ulkopuolista blogialustaa (kunniamaininta tietenkin R-studiolle ja Gtihubille, joiden kautta operoin projektiani. Lue lisää etusivulta.). Täältä voit tarkistaa, että olen hengissä. Vakuutan, että olen.</p>
<p>Mikäli et tunne minua entuudestaan (tai vielä tarpeeksi hyvin!), asun seuraavat puoli vuotta Kazanissa, Tatarstanin tasavallassa, Venäjän federaatiossa. En tiedä kaupungista muuta kuin mitä Wikipedian ensimmäiset kaksi kappaletta kertovat siitä. Venäjää olen lukenut monen vuoden ajan, mutta hajanaisilla kursseilla. Virallisena tavoitteena on oppia ennen kaikkea venäjää, mutta epävirallisen opetussuunnitelman mukaan ihminen, joka lähtee vaihtoon, ei tule enää takaisin samana. Älkää huoliko, lupaan tulla takaisin!</p>
<div id="oikea-arki" class="section level2">
<h2>Oikea arki</h2>
<blockquote>
<p>9.9.2018</p>
</blockquote>
<p>Apupyörät irrotettiin avajaisbileiden muodossa ja nyt oikea elämä opiskelija-asuntoloissa ja oikeilla kursseilla on alkanut. Kurssit eivät tietenkään alkaneet maanantaina, kuten meille edellisellä viikolla oli sanottu, mutta keskiviikkona sain nähdä kurssivaihtoehdot ja torstaina alkoivat ensimmäiset luennot. Kursseja on muun muassa nimellä Venäläiset elokuvat ja Venäläiset laulut, joissa ei ole loppukokeita, joten osittain helppoja noppia luvassa. Kokonaisuudessaan meille suunnattu opintokokonaisuus kaikin puolin neutraalilla otsikolla ”Eurooppa” pitää sisällään vain 21 opintopistettä, eli ilman kesäkurssia minun pitäisi tehdä kaikki tarjotut. Kesäkurssi vastaa anteliaisuudessaan 10 opintopistettä, joten nautin opintojen puolesta rennosta keväästä. Voin oikeasti mennä ”Eurooppa” moduulin ulkopuolisille kursseille omaksi huvikseni. Kuuntelemaan ja oppimaan, koska tahdon, en koska tarvitsen opintopisteitä.</p>
<div class="figure">
<img src="pictures/avaus.jpg" alt="Avajaisjytinät" />
<p class="caption">Avajaisjytinät</p>
</div>
<p>Kurssit tuovat kaipaamaani rakennetta arkeen. Nyt voin suunnitella harrastuksia, vierailuja, omia projekteja, vapaa-aikaa. Löysin paikan, jossa opetetaan argentiinalaista tangoa ja toisella yrityksellä pääsin tanssimaan asti. Taso oli liian vaikea, sillä opetustyyli oli, että opettaja näytti kaksi kertaa ja sitten piti toistaa. Emme harjoitelleet paloissa hioten vientitekniikkaa tai edes askeljärjestystä (paino oikealla vai vasemmalla jalalla?). Joten uuden tanssin, uuden opetuskulttuurin ja uuden kielen äärellä ihan mielelläni menen alkeistasolle.</p>
<p>Opiskelija-asuntolakompleksi eli yliopistokylä (derevnija universiady) muistuttaa yksitoikkoisuudessaan ja sääntöhimossaan enemmän vankilaa kuin kotia. Vika ei ole ihmisissä: yksi alakerran aulavahdeista hymyilee joka kerta kun menen ovesta, kämppikseni ja huonetoverini ovat mukavia ja asioiden sopiminen sujuu omalla painollaan. Enemmän minua painaa säännöt, joilla ei ole nähtävissä olevaa päämäärää, kontrolli kontrollin takia. Kotiintuloaika kello 23. Henkilötiedot (propuska) katsotaan sekä ulkoportilla että rakennuksen ovella. Kylään tai asuntoon ei saa tuoda alkoholia. Huoneeseen ei saa laittaa lukollisia lokeroita. Kylän ulkopuoliset vieraat eivät pääse porttien sisäpuolelle. Talon ulkopuoliset kyläläiset eivät pääse vierailemaan muihin taloihin. Kaikki ulkkarit on tungettu samaan taloon. Kaikki opiskelijat samaan kylään. Pyykkejä voi pestä vain maanantaisin.</p>
<p>Uskoisin, että tarkoituksena on kannustaa omaa elämää hallitsemattomia opiskelijoita opiskelemaan ennemmin kuin ryyppäämään. Eikä siinä, kun minulla oli mahdollisuus hillua myöhään Annan luona, menin nukkumaan lähes aina ennen talon 5-vuotiasta ja en ole vieläkään päässyt maistamaan vodkaa. Enemmän minua risoo riistetty oikeus valita itse. Minun on vaikeaa hyväksyä jonkun muun päättävän elämästäni ja aikatauluistani kun olen päättänyt itsestäni edelliset kahdeksan vuotta. Toinen sääntöjen päämäärä lienee turvallisuus. Halutaan kontrolloida ihmisvirtaa taloissa, mutta sekin on sikäli jännittävää, että oman rakennuksen sisällä kuka tahansa voi vierailla luonani ja teoriassa ryöstää joko minun tavaroitani tai kämppisteni tavaroita ihan yhtä hyvin kuin toisenkin talon väki. Miksi talon 7 asukkaiden välillä olisi enemmän solidaarisuutta kuin talon 7 ja 8 välillä? Miksi minun henkilötietoni katsotaan kahdesti 100 metrin matkalla? Miksi sisareni saa vierailla asunnossani, mutta ystäväni eivät? Kuka tietää, ehkä sisareni on hirvittävä huligaanisalkkarinarkkarisarjamurhaaja? Olen oppinut, että täällä ei kannata kysyä, miksi. Toisaalta, voin aina muuttaa pois, jos 7 euron vuokra ei tunnu enää riittävän houkuttelevalta vaihdolta vapauteen. Toisaalta, mitäpä sitä ei tekis <a href="https://www.youtube.com/watch?v=_Er80wRNMNg">rahan takii</a></p>
<p><em>Kotijoukkue</em></p>
<p>Kun kerroin tulevani Kazaniin vaihtoon sain kuulla useimmiten kahdenlaisia reaktioita ”Ai Kazakstanissa?” tai ”Tiedätkö Ak Bars Kazanin?”. Jos ei vielä tähän mennessä ole selvää, Kazan sijaitsee Tatarstanissa (joka on yhä osa Venäjää), ei Kazakstanissa; ja Ak Bars Kazan (ven. AKBK) on jääkiekkojoukkue, joka pelaa Kontinentaalisessa jääkiekkoliigassa (KHL) (ven. Континентальная хоккейная лига (КХЛ)). KHL:ssa pelaavat Venäjä, Valko-Venäjä, Suomi, Slovakia, Latvia, Kiina ja Kazakstan. Suomi kuuluu siis samaan lätkämaanosaan Venäjän kanssa. Saa nähdä, ehkä pääsen katsomaan Jokerit – Ak Bars -peliä. Onko pakko valita kotia?</p>
<div class="figure">
<img src="pictures/lätkä.jpg" alt="Minuutin hiljaisuus, kukaan ei tiennyt miksi. Mutta vaikuttavaa oli" />
<p class="caption">Minuutin hiljaisuus, kukaan ei tiennyt miksi. Mutta vaikuttavaa oli</p>
</div>
<p>Perjantaina olimme katsomassa peliä Ak Bars (Kazan) vs. Barys (Astana) eli kotikenttäpeliä. Osasimme ostaa halvat liput, ja paikat olivat erinomaiset niin kauan kun maaleja ja tilanteita tehtiin meidän päädyssämme. En ole koskaan aiemmin hahmottanut, kuinka valtavia pelaajat ovat! Kotikenttäfiilis oli hyvin vahva, joka hyvässä mielessä näkyi liki täytenä katsomona ja huonossa siinä, että vastustajajoukkueen maalia ei taputtanut juuri kukaan. Kentän molemmissa päädyissä oli syvään kumisevat rummut sekä liehuvat liput kuin sodassa ikään, molemmat kotijoukkueen väkeä. Taputusta ja hurrausta johtivat ennemmin epäviralliset rumpalit kuin cheerleading-nimellä kulkevat, toinen toistaan lähes identtisesti muistuttavat pompom -tytöt ilman housuja ja painoindeksillä 18. Mutta kuka tietää, ehkä se on yhtä hyvä katseen kohde kuin jäällä edestakaisin villisti poukkoileva musta lieriö.</p>
<p><em>Ekoja kertoja</em></p>
<ul>
<li><p>Argentiinalainen tango</p></li>
<li><p>Kefir (piimän kaltainen venäläinen maitotuote)</p></li>
<li><p>suomen puhuminen tuntuu oudolta</p></li>
<li><p>Livelätkää!</p></li>
<li><p>russakka keittiössä (torakan kaltainen pieni ötökkä. Sinne se kipitti takaisin kaapin taakse.)</p></li>
</ul>
<p><em>Хоккей по-русскии</em></p>
<p>Hа этом неделе начинали курсы по настоящему. У нас не так много откуда выбрать, но, к счастью, я получаю 10 кредитов из летного курса и поэтому у меня больше свободно. Мне надо работать больше с грамматикой но кроме этого, всё чувствует хорошо. Я могу эти делать! У меня будет курсы о грамматике, разговоре, деловом письме, русских песнях и русских фильмах. Я в восторге, особенно подожду курс о русском кино. В пятнице мы ходили смотреть хоккей, «Домная команда» Ак Барс Казань против команды Барыс из города Астаны. Атмосфера стадионы была потрясающая! Мы видели игроки очень близко, и они преогромные! Ак Барс выиграл матч 4-3 но это был жал что никто не аплодировали, когда Барыс сделал гол. Я надеюсь, что будет игр Ёкерит против Ак Барс Казани. Тогда обясательно покупаю билеты!</p>
</div>
<div id="taitepisteessa" class="section level2">
<h2>Taitepisteessä</h2>
<p><em>1.9.2018</em></p>
<p>Sunnuntaina vietin viimeisen illan Annan kanssa ja maanantaina muutin uuteen osoitteeseen tavaroineni päivineni (osoite: Universiade Village 1, d. 7, k. 415., 420000 Kazan, Russia. Posti tulee perille tuolla osoitteella!). Seuraavat kolme päivää vietimme Moskovassa ja kaksi yötä junassa. Moskova muuttui Kazaniksi samalla kuin elokuu syksyksi, loma arjeksi. Lehdet ovat entistä keltaisempia, vaikka kesäinen helle jatkui vielä Moskovassa. Tänään koko maassa juhlitaan koulujen alkuja ja yliopistokylässäkin on musiikkia ulkolavalla.</p>
<p><em>Kultuurikohde</em></p>
<div class="figure">
<img src="pictures/lenin.jpg" alt="Metro on kulttuurikohde itsessään" />
<p class="caption">Metro on kulttuurikohde itsessään</p>
</div>
<p>Voisin valita niin paljon; Punainen tori, Leninin Mausoleumi, Gorki-puisto, Banksyn näyttely, metroasemat , neuvostoajan ostoskeskukset, seitsemän sisarta… Otan tällä kertaa vertailuun kaksi katedraalia – Pyhän Vasilin katedraali (Собор Василия Блаженного, Sobor Vasiliya Blazhennogo) ja Kristus Vapahtajan katedraali ( храм Христа Спасителя, hram Hrista Spasitelja). Ne ovat hyvä jatkumo siihen, miten venäjän historiakuvaa rakennetaan: kirjaimellisesti.</p>
<p>Pyhän Vasilin katedraali sijaitsee Punaisella torilla, ja jokainen on varmasti nähnyt siitä vähintään kuvia. Ivana julma rakennutti sen 1500-luvun puolivälissä merkiksi Kazanin valloittamisesta. <a href="#fn1" class="footnoteRef" id="fnref1"><sup>1</sup></a> Useimmissa kirkoissa on näkynyt ennen – jälkeen kuvia, mutta Vasilin katedraalissa oli jokaisessa huoneessa yksityiskohtaiset restaurointivaiheet selitetty. Rakennus on restauroitu ensin 1900-luvun taitteessa, josta jäljellä on yhä Art-Nouveau tyyliset maalaukset ja uudestaan 1950-luvulla, jolloin ”epähistorialliset” maalaukset osin peitettiin. Se listattiin Unescon maailmanperintökohteiksi 1990 ja viimeisin restauraatio tehtiin vuonna 2008. Sisältä päin on nähtävissä sekä ajan että restauraation kerrokset: 1900-luvun alun koristeelliset seinämaalaukset, 1950-luvulla tiiliseinämaalaukset, seinämaalausten restasurointi, Rublevin Kolminaisuus-ikonin kopio, kuparikoristeiset sähkölamput. Eri aikakerrokset sulautuvat hyvin yhteen sekoittaen autenttisuutta ja historiankirjoitusta seinilleen.</p>
<div class="figure">
<img src="pictures/vasili3.jpg" alt="Kerrostumat Pyhän Vasilin katedraalissa" />
<p class="caption">Kerrostumat Pyhän Vasilin katedraalissa</p>
</div>
<p>Kristus Vapahtajan katedraalin kohdalla valittiin toinen tie: se ”restauroitiin” eli rakennettiin uudestaan vanhalle paikalleen, kun se oli neuvostoaikana revitty alas ja sen tilalle rakennettu uima-allas. Alkuperäinen rakennus oli suurempi ja rakennettu mustasta graniitista <a href="#fn2" class="footnoteRef" id="fnref2"><sup>2</sup></a>, mutta kopiokin oli vaikuttava. Historia oli nakutettu seinille isoille laatoille, mutta vain venäjäksi ja osin 4 metrin korkeuteen, joten turistille ei käy selväksi, että rakennus on itse asiassa vain hiukan minua vanhempi. Sisällä on ikoni, jossa kirkko kuvataan nykyisen näköisenä, eli valkoisena kultaisine kupoleineen. Kuvakieli pyrkii johdonmukaisuuteen ja vaikuttavuuteen enemmän kuin historialliseen tarkkuuteen ja läpinäkyvyyteen.</p>
<div class="figure">
<img src="pictures/vap.jpg" alt="Kristus Vapahtajan katedraali" />
<p class="caption">Kristus Vapahtajan katedraali</p>
</div>
<p><em>Poliittinen muistaminen</em></p>
<p>Parasta Moskovassa olivat ihmiset. Roikuin käytännössä koko ajan E:n moskovalaisten ystävien parissa, jotka esittelivät kaupunkia ja maailmankuvaansa. Saimme asua Natashan luona koko Moskova-reissun ajan; vanhemmat olivat evakuoineet itsensä dachalle, mutta äiti tuli aamulla laittamaan meille aamupalaa ja oli tehnyt valmiiksi myös illalliset. Natasha kävi kanssamme katsomassa ensimmäistä kertaa Leniniä mausoleumissa ja oli selvästi vaivaantunut niin selkeästä neuvostoajan merkistä.</p>
<p>Seuraavana päivänä E:n kaverin kaveri esitteli meille kaupunkia omalla tavallaan. 6 vuotta moskovassa asununut tadzikistanilainen Alibek oli länsikriittinen, ja muistutti, että neuvostoliitossa oli paljon hyvää, joka usein unohtuu. Hänen mukaansa muun muassa Euroopan unioni jatkaa Neuvostoliiton perinnettä valtioiden välisestä yhteistyöstä. Sinänsä ihan hyvä huomio, joskaan en ottanut puheeksi eroja liittymisen vapaaehtoisuudesta.</p>
<p>Hän naureskeli vastaan tulevan miehen ”I’m a feminist” -paidalle, joka herätti mielenkiintoisen keskustelun feminismistä. Hänen mukaansa feminismiä ei tarvita Venäjällä, koska naisten oikeudet on jo saavutettu. <a href="#fn3" class="footnoteRef" id="fnref3"><sup>3</sup></a> Hän sanoi suoraan kysymykseen suoran vastauksen, että hallinnon ylimmillä tasoilla, liike-elämän ylimmillä tasoilla ja yliopiston ylimmillä tasoilla naisia on tasan yhtä paljon korkeissa asemissa. Kuitenkin artikkelin <em>Interesting Facts about Russian Women and Women Rights in Russia</em> mukaan naiset ovat yhä matalapalkkaisissa ammateissa ja palkkaerot miesten ja naisten välillä ovat pikemminkin kasvaneet kuin pienentyneet Neuvostoliiton jälkeen. <a href="#fn4" class="footnoteRef" id="fnref4"><sup>4</sup></a> Vuonna 2006 Venäjä oli sijalla 49, mutta 2017 pudonnut sijalle 71 kansainvälisessä Gender Gap -indeksissä. <a href="#fn5" class="footnoteRef" id="fnref5"><sup>5</sup></a> Duumassa on vain 13,6 % naisia <a href="#fn6" class="footnoteRef" id="fnref6"><sup>6</sup></a> ja uuden pormestarin vaaliehdokkaissa ei ollut yhtäkään naista. Kysymykseeni sain vastaukseksi joko räikeän tietämättömyyden tai valheen. Kysyin mielipidettä ja sain sen, mutta jälkikäteen harmitti, että en kysynyt Alibekin tyttöystävän mielipidettä. Keskustelu jäi kuitenkin jäytämään ja muutoin todella mukava tyyppi jäi mieleeni ehdottomana ja itseriittoisena eikä edes suoraan mielipiteensä vaan esittämistapansa takia.</p>
<p><em>Ekoja kertoja</em></p>
<ul>
<li><p>MOSKOVA!</p></li>
<li><p>yöjuna</p></li>
<li><p>LENIN</p></li>
<li><p>plov (risotto lihalla)</p></li>
<li><p>taksin tilaaminen</p></li>
</ul>
<p><em>Москва по-русски</em></p>
<p>В этом неделе я переехала в дерeвние универсиады. У нас в квартире 3 девушки вместе и со мной в комнате вторая девушка из Тайвани. Ну только один ночь спала в новом квартире и поехали в Москву с друзьями! Поезд ехал 12 часов, и поэтому спали в поезде, «на полках», как назывались кровати. В Москве мы жили с русской Наташей который подруга Е. Она очень добрая и её мама нам приготовила ужин и завтрак каждый день. Мы гуляли, многo видели, и говорили с русскими людями. Красная площадь, Собор Василия Блаженного, храм Христа Спасителя, парк Горкого, музей искусства, Арбат, Ленин… Всё очень красиво, но самое интересное - было люди. Мы говорили о путешествие, истории, феминизме, религии, планах будущего, других языках. Ну после Москва я очень рада что опят домой.</p>
</div>
<div id="jannityspaansarkya" class="section level2">
<h2>Jännityspäänsärkyä</h2>
<p><em>24.8.2018</em></p>
<p>Tällä viikolla byrokratia on himmentänyt ruusuajan punaa. Unohtakaa kaikki, mitä sanoin rennosta asennoitumisesta byrokratiaan. Aloitetaan kuitenkinkulttuurikohteista, sillä koko loppu viikko meni arkipäivien puitteissa paperisodan kanssa:</p>
<p><em>Свияжск и Болгар – Unesco-taattuja kokemuksia</em></p>
<p>Tatarstan on ainoa Venäjän federaatioista, jolla on oma presidentti.<a href="#fn7" class="footnoteRef" id="fnref7"><sup>7</sup></a> Presidentti päätti rahoittaa tasapuolisesti kaksi historiallista kaupunkia: venäläisen ja tataarikaupungin. Tästä syystä kaupungit ovat saaneet Unsecon -maailmanperintökohteen leiman. Maanantaina olimme ensimmäisessä ja lauantaina jälkimmäisessä. Molempiin matkustettiin Volgaa pitkin, ensin karaabelilla ja lauantaina tuplasati nopeammalla ja epämukavammalla vesilentokoneella. Matkalla Svjazikiin vietimme myös R:n yllätyssyntymäpäiviä.</p>
<p>Tatarstanin “ensimmäisen venäläisen kaupungin” perusti Iivana Julma 1500-luvulla jouduttaakseen Kazanin valtausta. Kaupuungissa on myös luostari, joka toimi neuvostoaikana vankilana ja myöhemmin mielisairaalana.<a href="#fn8" class="footnoteRef" id="fnref8"><sup>8</sup></a> Kaupunki on yhä olemassa ja siellä asuu muutama sata babuskaa. Kuten Raifskijn luostarissa, myös Svijazikissa restaurointi tarkoittaa uudelleenrakentamista, eli mitään oikeasti vanhaa saarella ei juuri ollut. Kaikista mielenkiintoisinta oli oikeastaan puinen autiotalo, joka oli ehkä 100 vuotta tai jopa 1800-luvulta, eli täysin romahtamispisteessä. Siellä oli äskettäin eletyn elämän jälkiä talon kuolemankin jälkeen; tupakka-aski, lääkkeitä, homeisia vaatteita, rikkinäisiä kenkiä.</p>
<div class="figure">
<img src="pictures/autio.jpg" alt="autiotalo" />
<p class="caption">autiotalo</p>
</div>
<p>Bolgarissa oli vähän sama tarina autenttisuuden kanssa. Siellä oli 800-luvun raunioita hiukan jäljellä, mutta loistoa pilasi raunioiden päälle 2000-luvulla rakennetut rauniot. Kyllä, raunioiden päälle rakennetut rauniot, luit oikein. Kuitenkin kaksi mausoleumia oli jäljellä lähes alkuperäisinä, joten oli mahdollista saada kuvaa siitä, miltä romanien kansan linnat olisivat voineet näyttää. Noin kilometrin kävelymatkan päässä oli myös moderni moskeija, joka näytti enemmän instargram-alustalta kuin miltään muulta. Mutta kyllä ihmiset ilmeisesti tulevat sinne rukoilemaankin.</p>
<div class="figure">
<img src="pictures/bolgar.jpg" alt="Rauniot" />
<p class="caption">“Rauniot”</p>
</div>
<div class="figure">
<img src="pictures/tie.jpg" />

</div>
<p>Ennen kaikkea kaupungit kertovat venäläisten tavasata kuvata omaa historiaansa. Autenttisuutta tärkeämpää on loiste ja kimallus. Opettajamme sanoi useaan kertaan, että eihän tämä aitoa ole, mutta katsokaa kuinka kaunista! Tatarstanin kohdalla kyse on vielä poliittisesta lisämausteesta; rahoituksen avulla voidaan näyttää Tatarstanin arvostavan monikulttuurisuutta. Tasapuolinen rahoitus “venäläiselle” ja “tataarien” historialle osoittaa virallisella tasolla tasa-arvoa. Valitettavasti tasa-arvo ei ulotu koulujärjestelmään asti.</p>
<p><em>”The place that sends you mad”</em></p>
<p>Opiskelijoiden sairaala sijaitsee Yliopistokylän vieressä, joka on noin 8 kilometrin päässä keskustasta. Jostain minulle tuntemattomasta syystä, bussilla kestää 45 minuuttia taittaa kahdeksan kilometriä, eli sinne ravaaminen on oma projektinsa. Tiistaina minulla oli siis vuorossa lääkäriasiakirjat yliopistoasumista varten. Olin paikalla hieman ennen yhdeksää aamulla huomatakseni että virasto on kiinni paikallisen muslimijuhlan takia.</p>
<p>Keskiviikkona pääsin tositoimiin ja olin paikalla mielestäni aikaisin eli 8.30. Jono ylti kuitenkin jo ulos asti. Astuin sisään ja kävelin ensimmäiselle tiskille, jonka löysin. Selitin, mitä tarvitsin ja he rupesivat tivaamaan sairasvakuutusta. Esittelin erinomaista suomalaista vakuutusta, joka ei kelvannut ja he olisivat halunneet, että ostan 4400 ruplan (~60€) paikallisen vakuutuksen. Kun heille selvisi, että en aio tehdä sitä, he ohjasivat minut kysymään hintaa kassalta (huone 117). Menin siis jonottamaan luukulle ja kyselin ympärillä olevilta opiskelijoilta, olinko oikeassa paikassa. Noin puolen tunnin päästä olin saanut testit maksettua ja kädessäni oli kolme sivua paperia sekä pieni lappu huoneista, jonne piti mennä.</p>
<p>Huoneen 219 edessä odotin päästäkseni tekemään verikoetta. Käytävällä seisoi kasa ihmisiä eikä mitään järkeiltävissä olevaa jonotusjärjestelmää ollut nähtävissä. Myöhemmin minulle selvisi, että kaoottinen jonotusjärjestelmä toimii “(за мной ~ takanani)” taktiikalla. Paikalle tultaessa kysytään: ”Kuka on viimeinen?” ja sitten jonotetaan hänen takanaan. Ihmiskasasta löysin tutun naaman, joka neuvoi minua tekemään asiat eri järjestyksessä kuin paperilappu sanoi. Uskoin kokeneempaa ja menin odottamaan verikokeen sijaan röntgeniä.</p>
<p>Huoneen 104 edessä odotin yhden pojan takana ja kuvittelin pääseväni pian sisään. Kuitenkin usean kysymyksen jälkeen minulle selvisi, että röntgen toimii tytöt/pojat jaottelulla ja satuin tulemaan juuri silloin, kun tytöt olivat röntgenissä ja seuraavakasi olisi poikien vuoro. Jonotin siis turhaan noin kymmenen minuuttia, koska en ole poika.</p>
<p>Menin takaisin huoneen 219 eteen jos ehtisin ottaa verikokeen ennen uutta tyttöjen vuoroa. Ilmeisesti en ollut menettänyt mitään, sillä täysin samat naamat odottivat yhä. Hämmentyneessä jonossa indonesialainen tyttö selitti, että heidät oli juoksutettu huoneeseen 320, joka oli lukossa. Vihaiset sairaanhoitajat olisivat yhä vain halunneet meidät huoneeseen 320. Lupasin Indonesialaiselle tytölle, että voin mennä tarkistamaan tilanteen ja tulla kertomaan hänelle. Ilmeisesti ovi oli välissä auennut, sillä sinne oli ilmestynyt pieni jono. Solidaarisuuden nimissä vaaransin paikkani jonossa ja menin kertomaan tytölle tilanteen. Tämä ele poiki nimien ja sosiaalisten medioiden vaihdon. Sain lisäksi suhteellisen lyhyen jonottamisen jälkeen verikokeen ja kiiruhdin alakertaan röntgeniä varten.</p>
<p>Tyttöjä ei enää näkynyt, mutta pukuhuoneesta juoksi tyttö, jolta olin aiemmin kysynyt neuvoa. Hän kertoi, että tyttöjen vuoro oli juuri alkanut mutta kehotti yrittämään jättämään tarvittavan asiakirjan hoitajille. Tein työtä käskettyä; toinen hoitajista oli hätyyttämässä minua pois, mutta toinen otti lappuni vastaan. Tulkitsin tämän myöntyvyydeksi. Pukuhuone oli täynnä tyttöjä ilman paitoja, joten tulkitsin, että minun on seurattava esimerkkiä. Noin 10 minuutin odottamisen jälkeen ovi aukesi ja sinne marssivat ensimmäiset 5 tyttöä. Oven läpi kuului nauhoitettu ääni, joka käski tehdä jotain, josta en täysin saanut selvää. Ovesta valui vuoroon sisään ja ulos tyttöjä yksi kerrallaan ja minulle selvisi, että sinne mennessä tulee olla täysin yläosattomissa. Välillä kuului hoitajan ääni, joka kysyi nimeä tai kehoitti toimimaan nopeammin. Minun vuorollani hoitaja harrasti pientä small-talkia, joka rauhotti muutoin nöytyyttäväksi luodussa tilanteessa.</p>
<p>Tulokset sain nimeä vastaan seuraavassa huoneessa ja kuvittelin olevani valmis viimeistä vaihetta varten. Tässä vaiheessa voit arvata, että asia ei mennyt ihan niin. Menin jonottamaan vielä yhden oven eteen saadakseni terveysselvityksen. Annoin hänelle kaikki laput, jotka olin siihen mennessä saanut. Lappuja selattuaan hän kysyi verikokeen tuloksia. Tuloksia, joita en hakenut, sillä en tiennyt niitä tarvitsevani. Tässä vaiheessa olin juossut kaksi tuntia huoneesta toiseen ja paniikki loi pienen puron selkääni. Kiiruhdin siis luukulle 201, josta sain jonottamatta tulokset kun vain tiesin, mitä kysyä. Sain myös palata jonon ensimmäiseksi lääkärilausuntoa varten, kun näytin naamani hoitajalle. Viimeisten leimojen kanssa tulin ulos kahden ja puolen tunnin päästä sinne saapumisesta.</p>
<p>Tein myös uuden viisumihakemuksen, sopimuksen yliopiston kanssa sekä kulkuluvan ja rekisteröinnin yliopistokylään. En käy niitä läpi yksityiskohtaisesti, mutta voin sanoa sen verran, että matkustin torstaina turhaan yliopistokylään ja vietin perjantaina taas leppoisat 2,5 h hoitaen paperisotaa. Huonetta en saanut maksettua, koska nettiyhteys ei toiminut. Osasin olla panikoimatta, sillä tämä oli tapahtunut muillekin opiskelijolle. Maksan asuntoni sitten, kun he haluavat rahani.</p>
<p>Pahinta ei ole odottaminen. Odottaessa voi vaikka lukea tai kuunnella musiikkia, jos tietää, mitä tapahtuu seuraavaksi. Nujertavinta oli tietämättömyys, joka tuntui tarkoitukselliselta nöyryyttämiseltä. Turhat testit, virkailijat, jotka huutavat venäjäksi, kun en ymmärrä heti, mitä he tahtovat, tekevät hyvin helpoksi vihan henkilöittämisen. Puolialasti odottaminen ilman, että tietää, mitä tapahtuu seuraavaksi viereisessä huoneessa, herättää historiallisesti arveluttavia kysymyksiä. Sangen osuvasti tilannetta on kuvannut piirretty (rus. мултики ’multiki’) <a href="https://www.youtube.com/watch?v=JtEkUmYecnk">Asterix valloittaa Rooman</a> Turhautumisen vastapainona on kiitollisuus ympärilläni olevia ihmisiä kohtaan. Jos voin ohjeen antaa, hanki ystäviä. Minulla ei ollut yhtäkään kun tulin tänne eikä yhtäkään kun menin sairaalaan. Valitsin selviytymistaktiikakseni solidaarisuuden muita opiskelijota kohtaan ja auttamisen aina silloin kun pystyn. Yhteisen paperivihollisen edessä apu tulee bumerangina takaisin usein nopeammin kuin uskoisikaan. Joskus apu ilmenee selkeämpinä ohjeina ja ymmärrettävällä kielellä, joskus vain lohduttavina sanoina, halina tai seurana viranomaisia kohtaamassa. Eräs viisas ystäväni muistuttaa usein, että negatiiviset kokemukset yhdistävät paremmin kuin positiiviset. Voin byrokratiahelvettiä läpikäydessäni todeta ainakin sen, että yhteisen vihollisen edessä apu on herkässä, sillä samastuttava yhteinen kurjuus, jos ei mikään muu, kiinnittää meidät erikeepperin lailla kiinni.</p>
<p><em>Ekoja kertoja</em></p>
<ul>
<li><p>medovuha (rus. медовуха: hunajaolut)</p></li>
<li><p>hatsapuri (rus. хачапури, georgialainen leipä, jossa on juustoa ja kananmunaa)</p></li>
<li><p>loistarkastus</p></li>
<li><p>koivunmehujää</p></li>
<li><p>vesilentokone</p></li>
<li><p>lentokonekisa (Red Bull)</p></li>
</ul>
<p><em>Кашмарная бyрокрация!</em></p>
<p>В этом неделе я делала официальные документы. 4 дня я поехала в универсиад и обратно. Это находится 8 километров из центра, но в автобусе доехать до универсиада 45 минут! Во вторник было особенно ужасно, потому что нужны сделать тесты в поликлинике. Я вес день бежала между этажами и комнатами, ну наконец сделала всё что нужны. Вечера голова болело. Большое спасибо для всё кто помогли меня - к счастью много били.</p>
<p>Не только плохая неделя была - мы тоже плавали на лодках в старих городах - Свияжик и Болгар. Свияжик - это самый старый русский город я Болгар самый старый татарский город. Очень интересно было, но к сожалению нет так много оригинальных зданий. Реставрировать в России - это построить опят.</p>
<p>В следующем неделе перееду в общежите. Беспокоюсь, но тоже заинтересуюсь!</p>
</div>
<div id="asennemuutoksia" class="section level2">
<h2>(Asenne)muutoksia</h2>
<p><em>18.8.2018</em></p>
<p>Ensimmäinen adrenaliiniryöppy alkaa laskea, mitä mukaan unentarve alkaa painaa. Olen muutamana iltana ehtinyt kerätä univelkaa pois, sillä jokainen ilta ei ole ollut ammutun täynnä. Vapaa ajallani olen alkanut lukea Гарри Поттер:ia, sillä vapaa-aikaa on tosiaan ollut. Eilen piti tulla hakemaan takki sisältä, koska ilta oli jo viilennyt. Torilta voi ostaa sieniä ja mainokset kertovat kouluvarusteista. Kahden viikon päästä alkaa oikeasti koulu, vaihto alkaa oikeasti.</p>
<p>Minulta on kysytty ainakin kolmasti tietä ja parhaani mukaan vastaan jonkinlaiset ohjeet. Patsaan selitin paremman sanan puutteessa ”ison harmaan ukon jälkeen käänny vasemmalle”. En enää pelkää järjettömästi että ”paljastun” ulkomaalaiseksi vakoojaksi. Minua on luultu venäläiseksi, ranskalaiseksi ja virolaiseksi. Kun selviää, että olen Suomesta, huomio on ollut pelkästään positiivista. Yksi kertoi tulevansa usein kalastamaan Suomeen, useat mainitsevat Ville Haapasalon ja vähintäänkin siitä seuraa huvittuneita hymähdyksiä. Opettajamme kertoi, että venäjän kieli on tärkein Venäjää yhdistävä asia. Kaikki venäjää puhuvat ovat venäläisten mielestä ”Meidän” (Наши, ”nashi”). Jopa vähän venäjää puhuvat (kuten minä) ovat enemmän ”meidän” kuin ilman kielitaitoa. Pidän siitä ajatuksesta, joskin ajattelutavassa on myös jotain imperialistista.</p>
<p><em>Venäläinen kokemus (русский опыт, ”russkij opyt”)</em></p>
<p>Kesäkurssiin kuuluu laulukertoja, joissa tutustumme venäläisiin suosittuihin lauluihin. Oma opettajamme sanoi, että menkää ihmeessä, se on kivaa ja jos ei huvita laulaa niin voi vain kuunnella taustalla. Lauluopettajamme oli eri mieltä. Keräännyimme lavalle pianon ympärille, puhuimme hyvästä lauluasennosta ja aloitimme äänenavauksen ensin turvallisella sihinällä, jonka jälkeen äänenavaus laulaen korkeammalta kuin kukaan luokassa pystyy. Heti sen jälkeen, kun olimme sanoneet, että kouluopetus on ollut minimaalista ja kukaan ei ole käytännössä laulanut koulussa sitten ala-asteen. Lauloimme lastenlauluja piirretyistä, joita opettelimme laulamaan korkeammalta kuin alkuperäiset versiot. Hän myös laittoi pojat laulamaan ilman tyttöjä (poikia oli paikalla ehkä 4) ja kuunteli, että jokainen varmasti laulaa. Pianonsa takaa hän hymyillen huusi ”kovempaa” tai saattoi kysyä ”Mikset laula?” Seuraavalta laulutunnilta osa oli karsiutunut pois, mutta kun tiesin, mitä odottaa, oli se jopa enemmän hauskaa kuin kammottavaa. Tuntien ansiosta päässäni on soinut venäläinen kansanlaulu ”valenki”, joka on tarinaltaan ja osin säveleltään vastaava kuin suomalainen laulu ”huopikkaat”, jota lauloimme myös ala-asteella. Venäläinen versio on mollisävytteisempi ja siten kauniimpi. <a href="https://www.youtube.com/watch?v=pg8Xby0uTMQ">Huopikkaat</a></p>
<p>Kaikkien tasoryhmien opettajat vaihtuivat tällä viikolla. Alkushokki oli huomattava, sillä uusi opettaja puhui nopeasti, oletti meidän tietävän enemmän kuin tiedämme ja kysyi kysymyksiä, joihin minun olisi vaikea vastata suomeksikin. Toisaalta vaikeampi motivoi minua opettelemaan sanoja ihan uudella tarmolla. Olen omaksunut saksalaisen lappujärjestelmän, jossa sanojen opettelua jaksotetaan osaamisen mukaan. Lappujen tekeminen vain on järjettömän työlästä, mutta sitten se on tehty.</p>
<p>Venäläiseen kokemukseen kuuluu ehdottomasti Karima Tinchurinan puiston kirpputori. Kirpputorit heijastelevat, mitä ihmisillä on paljon ja mistä he ovat valmiita luopumaan. Ensimmäisestä kieli kymmeniä metriä pitkät kirjalaatikkojonot, joissa oli keskimäärin neuvostoaikaista kirjallisuutta. Kahlasin laatikoittain lastenkirjallisuutta venäjäksi, mutta en lopulta ostanut mitään. Sen sijaan eräs myyjä kysyi, mitä etsin ja vastatessani genren tuli itse esittelemään kirjoja. Hän näytti Nalle Puhin neukkuanimaatiaion kuvituksella, ja olin ilmeisesti niin ihastuneen näköinen, että hän lahjoitti kirjan minulle omistuskirjoituksineen. (Suosittelen katsomaan <a href="https://www.youtube.com/watch?v=bEwE4wyz00o">YouTubesta</a>: englanninkieliset tekstitykset.) Tuntemattomille ei hymyillä, mutta heti ensimmäisen lauseen jälkeen hymy ja juttu ei lakkaa millään, tuttavallisuus menee kiusallisuuksiin asti. Se on tietysti kielen oppimisen kannalta erinomainen asia. Small talk -tilanteita ilmaantuu yllättävän usein, sillä vaikka olisin napit korvilla, ihmiset tulevat kysymään tietä ja aksentistani ja sanaston puutteestani päätellen, mistä olen ja mitä teen täällä. Ulkomaalaisuus on oikeastaan hyvä asia noin keskustelun kannalta. Osaan arvata, mitä minulta kysytään ja osaan ennakoida, miten minun pitää vastata. Ennen kaikkea, joudun ja saan puhua.</p>
<div class="figure">
<img src="pictures/kala.jpg" alt="Mitä kaikkea kirpputorilta voi löytää" />
<p class="caption">Mitä kaikkea kirpputorilta voi löytää</p>
</div>
<p>Olimme myös Kazanin keskustorilla, jossa myytiin tuoreita vihanneksia hallissa ja sen ulkopuolella. Sen lisäksi huiveja, mausteita, sukkia, kenkiä, laukkuja, tuoretta leipää, lautasia, kultaa, juustoa, kattiloita, saippuaa… Mitä nyt ihminen voi tarvita. Ostin vihanneksia ensimmäistä kertaa Kazanissa, jotta voisin syödä kotona muutakin kuin pelmenejä ja jäimme juttelemaan vihannesmyyjän kanssa. Hän oli itsekin ollut opiskelija ja siksi syyti meille kaupan päälle vihanneksia ja R:n ostoksista ei ottanut maksua ollenkaan. Tilanne oli hyvin nurinkurinen, sillä meille oli piinaavan selvää, että meillä on pelkkinä opiskelijoinakin parempi taloudellinen tilanne kuin hänellä. Toivon mukaan tutkinnollani en päädy vihanneskauppiaaksi Tatarstaniin. Sain tuulahduksen kodista, sillä ostin kanttarelleja ja pinaattia, kaksi litraa yhteensä alle euron.</p>
<p>Olimme matkalla katsomaan jalkopallopeliä (Pietari – Kazan), jo valmiiksi myöhässä, joten jouduimme juoksemaan sähköbussiin. Joka sitten seisoi pysäkillä tuntemattomasta syystä joitakin minuutteja. Pääsimme liikkeelle ja huokaisimme jo helpotuksesta: ehdimme sittenkin! Kuitenkin sillan jälkeen bussi pysähtyi, sillä sen linjojen edessä oli kolarin tulos. Meidät marssitettiin keskellä tietä ulos ja pööpöilimme ja tutkailimme älypuhelimia vaihtoehtoiselle reitille. Huomasin oikean bussin ja heilutin kuskille vimmatusti, joka avasi ovet – yhä vain keskellä tietä – ja hyppäsimme sisään. Voin vakuuttaa, että se ei ollut bussipysäkki. Konnarilta kysyessämme osoittautui, että kyseessä oli väärä bussi, joten hyppäsimme seuraavalla pysäkillä pois (meidän ei tarvinnut maksaa lippua!). Kävi ilmi, että jalkapalloareenalle menee tasan yksi bussi: juuri se, jolla olimme tulleet. Taulu näytti yhtä minuuttia paljon pidempään kuin yhden minuutin ja yksi bussi oli ensin oikealla numerolla, sitten ei numerolla ollenkaan ja ajoi vain ohi. Lopulta totesimme, että ei se varmaan tule, sillä se on jumissa kolarin takana. Ehdimme kävellä 100 metriä, kun huomasimme bussimme ajavan juuri pysäkin ohi.</p>
<p>Pienet epäonnistumiset voivat paljastaa paljon. Olisimme päässeet areenalle, jos olisimme osanneet olla hiukan kärsivällisempiä. Täällä täytyy lähteä aikaisemmin ja luottaa, että asiat kyllä tapahtuvat, joskaan eivät silloin kun aikataulut sanovat. Pysäkit voivat olla muualla kuin Google maps kertoo. Harmistumiseni tilanteessa osoitti, että olen tottunut hyvin täsmälliseen liikenteeseen, joten joudun muuttamaan vähän omaa rytmiäni.</p>
<p><em>Kulttuurikohde</em></p>
<p>Tämän viikon ehdoton kohokohta oli reissu ”Siniselle järvelle” (Голубое озеро ,”goluboe ozero”). Teknisesti olimme siellä viime lauantaina, mutta lasken viikkoja blogipostauksen tasolla. Joku ehdotti, että on luvattu helteitä, että mennään tällaselle järvelle, sen ei pitäisi olla kaukana. Ryhdyin siis googlailusta toimeen ja kaivoin meille reitin. Ymmärsin ensin metropysäkin nimen väärin, mutta epäselvistä ohjeista huolimatta kaikki halukkaat löysivät oikealle bussipysäkille. Ammutun täydessä bussissa matkustimme reilu puoli tuntia jutellen vanhalle herralle, joka kertoi kansantanssiharrastuksestaan, näytti käsin kirjoitetun bussiaikataulun ja päädyimme ilmeisesti hänen kanssaan naimisiin. Hän neuvoi, millä pysäkillä meidän kannattaa jäädä, joka ei ollut sama kuin mitä Google neuvoi. Se johtui siitä, että pysäkki ”goluboe ozero” ei oikeastaan ollut pysäkki vaan vain parkkipaikka tienpientareella. Olimme ilmeisesti niin hämillämme, että samalla pysäkillä jäänyt nainen ohjeisti meidät järvelle asti. Google ja ihmisiltä kysyminen on ehdottomasti paras tapa löytää perille.</p>
<div class="figure">
<img src="pictures/banja.jpg" alt="banja" />
<p class="caption">banja</p>
</div>
<p>Itse mesta (место) oli upea. Golyboe ozero oli järvistä pienin ja tuskin muuta kuin pieni levennys joessa. Järven pohjalla on lähde, jonka ansiosta se on auki talvellakin ja vuoden ympäri 4–7 asteista vettä. Kaikki uivat kylmässä vedessä ja nauttivat kokemuksesta pienen alkusäikähdyksen jälkeen. Järven rannalla oli myös telttaan kyhätty sauna, jonne uskaltauduimme E:n kanssa. Saunassa oli pieni kiuas, savupiippu, kolmen istuttava penkki sekä koivusta ja kuusesta tehty vihta. Kanssamme saunoi keski-ikäinen venäläinen mies, joka kertoi asuneensa ja työskennelleensä Saksassa 5 vuotta sotilaana kylmän sodan aikana. Saunasta pääsi uimaan ja tarjoiluun kuului myös tee männynkäpyhillolla. Sauna on kuulemma auki talvellakin ja järvi auki, joten tiedän, minne menen avantouimaan!</p>
<div class="figure">
<img src="pictures/järvig.jpg" />

</div>
<p><em>Onko paperisotaa mahdollista suunnitella?</em></p>
<p>Olen saanut maksettua kesäkurssin! Sitä ei voinut maksaa käteisellä yliopistolle, mutta se piti maksaa käteisellä pankkiin. Ohjeet oli antaa yliopiston sopimus pankkiin, jonka jälkeen saan kuitin rahasiirrosta. Näillä ohjeilla kävelin ensimmäiseen pankkiin maksamaan laskua. Sei ei syystä tai toisesta onnistunut siellä, joten menin rakennukseen, jossa luki ABBank. Kävi ilmi, että se ei ole pankki ensinkään vaan ABBank on viereisessä rakennuksessa, jossa ei lue ABBank. Kolmannessa paikassa sain maksettua laskuni ja vietyä tositteen yliopiston kansliaan.</p>
<p>Koska olen täällä aikaisemmin kuin muut vaihtarit, voin muuttaa hiukan aikaisemmin opiskelija-asuntolaan. Sitä varten minun täytyy käydä myös täällä terveystesteissä. Onnekseni voin tehdä sen ensi viikon alussa, jolloin toivottavasti ei ole 500 muuta vaihtaria, jotka ovat hukassa. Toistan vielä, tarvitsen HIV-testin, joka on voimassa 10 päivää. HIV-testi on toimiva vain, mikäli tartuntavaaraa ei ole ollut edelliseen 3 kuukauteen, eli 10 päivän aikaikkuna testin JÄLKEEN on melkoisen järjetön. Lisäksi meidän tarvitsee ottaa röntgenkuvat tuberkuloosia varten. Ilmeisesti nykyaikana sitä varten on olemassa myös verikoe, mutta meidät laitetaan silti röntgenin läpi. Kolmas testi on syfilistä varten, josta joku lääkäriopiskelija sanoi, että myös se tapa, jolla se otetaan täällä, on vanhentunut. Mutta jos saan kaiken tehtyä ensi tiistaina, minua ei suoraan sanottuna kiinnosta onko se turhaa vai ei. Täällä asiat on tehtävä, koska ne on tehtävä. Usein siksi, jotta jollakin on työpaikka. Ei siksi, että se olisi järkevää, varsinkaan minun kannaltani.</p>
<p>Syyslukukausi alkaa kahden viikon päästä. Minä en tiedä, mitä kursseja minulla tulee olemaan enkä tiedä, milloin minun pitää valita ne. En tiedä, milloin muutan tai mihin osoitteeseen. En tiedä, milloin on lomat tai milloin tulen takaisin Suomeen (eli kuinka pitkälle viisumi otetaan), en edes tiedä, milloin viisumini uusitaan, milloin saan opiskelijakortin ja mitä siihen tarvitaan. Alan tottua siihen, että en tiedä juuri mitään, sillä täällä asioita ei kerrota kovinkaan paljon etukäteen. Tähän mennessä asiat ovat kuitenkin sujuneet ja mitä vähemmän stressaan asiaa usein sitä paremmin. Aion siis jatkaa samalla linjalla, eli miettiä mahdollisimman vähän ja keskittyä elämiseen.</p>
<p><em>Ekoja kertoja</em></p>
<ul>
<li>telttasauna</li>
<li>Venäjän kansallislaulu armeijan orkesterin soittamana (live)</li>
<li>vapaapudotus virtuaalitodellisuuslaseilla</li>
<li>venäläinen kirppari</li>
<li>kaalibakkeni (баккен с копустой)</li>
<li>bliniravintola</li>
<li>käpyhillo</li>
<li>venäläisiä kanttarelleja</li>
<li>aikakahvila (maksetaan ajasta ei ruuasta)</li>
</ul>
<p><em>Что Нового?</em></p>
<p>У нас новая преподавательница, кто очень быстро говорит и просит трудные вопросы об истории Финляндии из XIого века. Но мы говорим о русских писателях и жизни в XIом веке. Это очень интересно! Мы были в музее Бротйнского, кто жил в Финляндии 5 лет (В Иматра), и у кого Пушкин сидели в диване целый час! У нас тоже начали Русские Песнии, где мы поём по-русски. Но преподавательница очень высоко и громка поёт что это трудно петь с ней. Она всегда скажет, что надо петь и ещё громко, но мне нравится. Она так типичная русская преподавательница, что это интересно только видеть. На прошлом неделе мы были на Голyбом озере, где вода холодно (+7 градусов) и синее и - так - голубое. Мы тоже принимали палаткая баня!</p>
</div>
<div id="pyorteissa" class="section level2">
<h2>Pyörteissä</h2>
<p><em>10.8.2018</em></p>
<p>Pääsin korkeimpaan tasoryhmään, mikä yllätti minut aika tavalla. Koen olevani aika oikealla tasolla suhteessa muihin siellä oleviin. Se on minulle liian vaikeaa, koko ajan, mutta ymmärrän, mitä pitää tehdä ja osaan vastata silloin kuin pitää ja opettaja ymmärtää viestini sisällön. Eli olen oppimisen kannalta optimaalisella tasolla. Opettaja motkottaa, jos tuntien välisellä tauolla vaihdamme englantiin tai ekskuilla vaihdamme englantiin. Usein minulle, koska mitä ilmeisimmin, minulla melko kantava ääni. Se on opettajan kannalta ymmärrettävää, sillä mitä enemmän puhumme venäjää, sitä paremmin sitä opimme. Mitä hän ei ymmärrä on, että venäjä ei ole aina asia, mitä tulimme oppimaan. Se on tärkein tavoitteeni, sen myönnän, mutta ihmisiin tutustuminen on yhtä tärkeää selviytymisen ja oppimisen kannalta. Välillä joudun valitsemaan, haluanko tutustua vai haluanko oppia venäjää. Hekin ovat ihmisiä vieraista kulttuureista, joilta voin oppia. Kompromissina olemme ruvenneet puhumaan ”välitunneilla” venäjää ja luentojen jälkeen englantia.</p>
<p>Selviytymisen toinen osa eli ihmisiin tutustuminen on sujunut helpommin kuin luulinkaan. Ehkä olin vain niin helpottunut, että sain puhua englanniksi ja oikeasti sanottua, mitä ajattelen, että tutustuminen tapahtui kuin itsestään. Ensimmäisenä koulupäivänä puhuin niin paljon ja hyvin nopeasti, ikään kuin kaikki, mitä en voinut venäjäksi ilmaista piti saada ulos kehosta. Siten sain ensimmäisen kaverin, R:n Alankomaista. Olen lahjonut itselleni ystäviä Sisu-pastelleilla ja näyttämällä muille vaihtareille paikkoja, jotka Anna on jo näyttänyt minulle. Meillä on perustamani whatsapp-ryhmä маленькие пельмени, jossa on tämänhetkinen turvaverkkoni. Loistavaa on, turvaverkkoni ei tyystin katoa kuun lopussa, sillä saksalainen E (myöskin historioitsija!) jää Kazaniin opiskelemaan lukukaudeksi!</p>
<p>Tuntuu, että myös muilla on asenne sanoa ”Kyllä!” aina kun voi. Ainoa haaste on, että nyt alkaa tekemistä olla enemmän kuin aikaa, joten joudun vähän valikoimaan, mihin sanoa kyllä: vaihtareiden kanssa suhteen syventäminen vai Annan Ja Sashan kanssa kävelyä ja pakostakin venäjän puhumista? Kaupunkikulttuuria vai venäläistä elämää? Lopulta olen ollut onnekas, ja saanut usein molemmat, kaiken!</p>
<p>Ikävä kotiin tulee vain puhelimessa. Kirjoittaminenkin pitää riittävän etäällä. Olen koko ajan liikkeessä, kokemassa, elämässä että aikaa jää tuskin reflektointiin ja tuntemiseen. En muistaisi, mitä on tapahtunut, ellen pitäisi päiväkirjaa. Kaipaan suomea, erityisesti kielenä kommunikoimiseen. Venäjän jälkeen englanti tuntuu jopa melkein yhtä helpolta kuin suomi, mutta ei kuitenkaan samalta. Niin paljon jää sanomatta, osaan antaa itseni vain vaillinaisesti. Siksi, mikäli olen kuunnellut musiikkia, on se lähinnä suomeksi. Haluan jakaa Teille tunteeni kappaleena, ja tällä kertaa se on Pariisin kevään Haamupuhelu.</p>
<div id="venalaista-elamaa" class="section level4">
<h4>Venäläistä elämää</h4>
<p>E:n kanssa menimme ”sohvasurffareiden” (couch surfer’s) tapaamiseen, jossa venäläiset haluavat oppia englantia. Teemana oli ympäristö ja saasteet ja pääsimme E:n kanssa jakamaan länsimaista vasemmistopropagandaa. Paikalla oli onnekkaasti yksi ekologi, joka paikkasi kielitaidon puutetta asiantuntemuksellaan. Hän kertoi tarinan, että bussissa poika oli heittänyt roskaa hänen päälleen. Ekologi huomautti tästä lapsen äidille, joka korjasi tilanteen ottamalla roskan ekologilta ja heittämällä roskan bussin ikkunasta ulos. Näin myös omin silmin myöhemmin, kuinka bussin ikkuna toimi roskakorina. Ekologimme korosti, että kasvatusta ja koulutusta pitäisi venäjällä parantaa, että ongelma ei ole hänen päälleen heitetty roska vaan äidin välinpitämätön malli lapselleen. Paikalla oli myös eräs muita alentuvasti katsova sielu, jonka ratkaisu olisi käyttää ennemmin henkilöautoja kuin busseja. Puhuimme E:n kanssa lihatuotannon ongelmista, johon samainen henkilö kysyi: ”No oletteko itse lopettaneet lihan syönnin?” Molemmat saimme huoneen hiljaiseksi vastaamalla olevamme kasvissyöjiä kotimaissamme, mutta täällä se on jokseenkin vaikeaa. Saatoin hiukan agitoitua kyseisen henkilön asenteesta. Keskustelu oli kuitenkin hyvää ja mielenkiintoista ja luulen, että ryhmä oli keskivertovenäläiseen verrattuna hyvinkin valistunutta. Maailman murheet katosivat karaokebaarissa jatkoilla. Kierrätys täällä toimii tasan sekajätteen muodossa. Anna kertoi naureskellen katsoneen ruotsalaisen ohjelman, jossa ihmiset tosissaan lajittelivat jätteet kuuteen eri kierrätysastiaan. Täällä kuitenkin tunnetaan tofu ja sitä <em>kuulemma</em> löytää jostain. Yksi kurssilaisista jatkaa kasvissyöntiä Venäjällä. Hän toi omat juustot kotoa. Kasvisruokaa löytyy, mutta hän on kyllä usein nälkäinen.</p>
<p>Olen tehnyt jotain oikein, sillä sain uudestaan kutsun dachalle. Tällä kertaa paikalla oli myös Vladimirin tyttöystävä sekä tämän poika. Minulle selvisi siellä, että pääsen myös saunaan. He kutsuivat sitä suomalaisittain saunaksi eivätkä banjaksi, joka on kuulemma vähän vielä viileämpi. Se siis jää vielä koettavaksi. Jostain syystä venäläisillä on käsitys, että suomalaiset käyvät vain tulikuumassa saunassa, jossa vettä ei heitetä kiukaalle ollenkaan. Sen sijaan siinä saunassa ei heitetty löylyä, mutta miedommassa lämpötilassa se ei haitannutkaan. Yritin parhaani mukaan korjata käsitystä suomalaisesta saunasta. Kokemani sauna oli noin 50 asteinen pieni puinen huone, jonka lauteilla mahtui istumaan kaksi ihmistä. Olimme pienessä huoneessa Liljan kanssa rehellisen alasti vain kynttilän valossa. Hänen mukaansa ystävien kesken on ok olla sekasaunassa, mutta sekasaunassa ollaan bikinit päällä tai muuten siveellisesti pyyhkeeseen kietoutuneena. Sukupuolijako ulottuu perheenjäseniinkin asti, eli tyttäret eivät yksinkertaisesti sauno isiensä kanssa. Juttelimme saunassa Liljan miesongelmista ja hän avautui minulle ihan uudella tavalla. Lisäksi teimme sinunkaupat. Mitä ilmeisimmin alasti istuminen kuumassa huoneessa helpottaa tutustumista.</p>
</div>
<div id="venalaiset-eivat-halua-rahaa" class="section level4">
<h4>Venäläiset eivät halua rahaa</h4>
<p>Olen ollut täällä aika tarkalleen tasan kaksi viikkoa, enkä vieläkään ole saanut maksettua kurssimaksua. Se ei johdu siitä, etten olisi yrittänyt. Ensimmäisen viikon ajan kannoin koko ajan mukanani 27 000 ruplaa repussani sekä kaikkia tärkeitä asiakirjoja ja kävin lähes päivittäin toimistolla kysymässä, voinko maksaa kurssimaksun. Luottovirkailijamme sanoi ensimmäisen kerran ”huomenna”, sitten ”maanantaina” sitten ”laitan sinulle viestiä, kun voit maksaa” ja eilen hän tuli luokkaamme sanomaan, että maksaa voi ”ensi viikolla”. Käyn maanantaina uudestaan kysymässä, voinko maksaa kurssimaksun. Asiallahan ei olisi muuten väliä, mutta en saa opiskelijakorttia ilman kurssimaksun ja kurssisopimuksen tekemistä ja on rasittavaa kaivaa aina passi yliopiston turvatarkastuksessa. Kyllä, yliopistossa on erikseen portti ja virkailija, joka katsoo kaikkien henkilöpaperit. Lisäksi haluan päästä näkemään kirjaston, jonne ei myöskään pääse ilman opiskelijakorttia.</p>
<p>R:n ja E:n kanssa päätimme lähteä käymään Moskovassa kurssin päätteeksi. Ajatus lensi ilmaan, ja kaikki sanoivat kyllä. Menimme R:n kanssa nettikahvilaan tilaamaan lippuja, joka osoittautui odotettua haastavammaksi. Ensimmäisen nettisivun kanssa täytettyämme kaikkien henkilötiedot sivusto ilmoitti, että minun kortillani ei voi maksaa. Tämä ei yllättänyt, sillä minulla ei ole luottokorttia. Se ei kuitenkaan onnistunut edes kahden eri maan, eri pankin luottokorteilla, PayPalilla tai eri nettisivustolla. Usean tunnin turhauttavan yrittämisen jälkeen kävelimme rautatieasemalle ja ostimme liput automaatista. Olen saanut paljon hyviä neuvoja, joista yksi on: asioihin voi mennä pidempään kuin kuvittelisi, mutta aina ne saa hoidettua. Tähän voisin lisätä, että hoitaminen ei tunnu yhtään niin kurjalta, kun sitä tekee yhdessä.</p>
</div>
<div id="kulttuurikohde" class="section level4">
<h4>Kulttuurikohde</h4>
<p>Viimeksi kuluneena viikkona (ja kyllä edellisenäkin) olen käynyt monessa kohteessa, joita voi kutsua kulttuuriksi. Tataarien puistomyyjäiset, ortodoksijumalanpalvelus, joenranta ilta-aikaan, karaoke venäläisten kanssa ja keskiaikainen kyläpahanen (Лаишево). Tämän viikon kulttuurikohteeksi valitsin kuitenkin jo alusta alkaen odottamani Raifskin luostarin (райфский монастырь). 1600-luvulla perustettu Raifskin luostari on yhä käytössä oleva munkkiluostari, jossa on myös koulu orvoille. Siellä on kaksi ortodoksikirkkoa, jotka ovat auki turisteille sekä kaivo, josta saa juomakelpoista vettä. Neuvostoliiton aikana se toimi oppilaitoksena ja se restauroitiin perusteellisesti 1990-luvun alussa.</p>
<div class="figure">
<img src="pictures/alkup_luostari.jpg" alt="Ennen" />
<p class="caption">Ennen</p>
</div>
<div class="figure">
<img src="pictures/jälkeen.jpg" alt="Jälkeen" />
<p class="caption">Jälkeen</p>
</div>
<p>Valitettavasti Venäjällä restaurointi on todella viimeisteltyä, eli enemmän uudelleenrakentamista kuin vanhan säilyttämistä. Opettaja korosti, että kaikki on nyt niin kaunista, mutta historioitsijalle, joka haluaa nähdä 1600-luvun jälkeä, luostari ei paljoa tarjoa. Raunioiksi jättäminen ei paljoa myöskään auttaisi, sillä silloin arkkitehtuuri ennen pitkää katoaa kokonaan. Minusta vaikuttaa, että korjaustyöt tehdään liian myöhään ja kun ne tehdään, tarkoituksena on saada mahdollisimman uuden näköistä. Usean kirkon kohdalla on sama homma ja rahoitus kerätään kolehtimeiningillä. Valtiolta saatava avustus toimii myöskin niin ikään hyväntekeväisyyden tavoin: silloin tällöin kulloinkin vallassa olevan mielihalujen mukaan. Paikalliset korostavat, kuinka suuren muutoksen Kazan on läpikäynyt ihan viime vuosina. Kazan käytännössä siistittiin ja rakennettiin uudestaan jalkapallopelejä varten. Sitä ennen ketään ei kiinnostanut.</p>
<p>Melkeinpä mielenkiintoisempaa oli luostarin reunamilla sijaitseva kylä, jossa ihmiset yhä asuvat ja elävät ja kasvattavat tomaatteja ja reheviä puutarhoja. Kylä on käytännössä yhden korttelin mittainen luostarin, metsän ja järven välissä. Kylässä oli myös koulu ja koulun piha oli valloittavan neukkulainen, eli maalattua rautaa, keinuja riveittäin. Tehokasta, vahvaa. Kolmannen maailmansodan jälkeen, jos mikään muu ei liiku, niin karuselli pyörii hiljaa Raifskin luostarin kylän koulun pihalla. Parasta paikassa oli luonto. Metsät ovat hätkähdyttävän samanlaisia kuin Suomessa. En tiedä, miksi se tuli niin suurena yllätyksenä, onhan Kazan käytännössä leveysasteissa Tukholman korkeudella. Tuntuu kuin kävelisin kotona, joskin puut ovat hiukan isompia. Täällä on myös rutkasti enemmän valtavia perhosia ja haukkoja. Kävimme uimassa järvessä, jossa tavallaan ei saisi uida, mutta opettaja sanoi, että kaikki tekevät niin. Talvella sinne tehdään avanto ja sovimme jo E:n kanssa, että aiomme tulla silloin takaisin.</p>
<div class="figure">
<img src="pictures/puisto.jpg" alt="Ikuinen leikkipuisto" />
<p class="caption">Ikuinen leikkipuisto</p>
</div>
<div class="figure">
<img src="pictures/kyla.jpg" />

</div>
</div>
<div id="ekoja-kertoja" class="section level4">
<h4>Ekoja kertoja</h4>
<ul>
<li><p>synagogassa</p></li>
<li><p>ortodoksijumalanpalvelus</p></li>
<li><p>venäläinen sauna!</p></li>
</ul>
<div class="figure">
<img src="pictures/maria.jpg" alt="Kaikki pukevat pyhimyksensä aina oman kansalaistensa vaatteisiin" />
<p class="caption">Kaikki pukevat pyhimyksensä aina oman kansalaistensa vaatteisiin</p>
</div>
<div class="figure">
<img src="pictures/lyhdyt.jpg" alt="Japanilaiset sytyttivät lyhtyjä joen rannalla" />
<p class="caption">Japanilaiset sytyttivät lyhtyjä joen rannalla</p>
</div>
</div>
<div id="---" class="section level4">
<h4>Много культур и людей</h4>
<p>В курсе мы часто говорим о русской жизнье и как это сравнительно с нашим странам. Если мы говорим по-английски, преподавательница упрекнёт нас. Я это понимаю, потому что мы здесь чтобы учиться язык, но иногда надо тоже знакомиться с людьми. К счастью, я очень хорошо уже знакомилась с людьми! У меня уже много друзей и мы вместе много делаем. Всегда с кем-то могу сидеть в кафе или обедать. Мы тоже планировали поездки в Москву, но купить билеты не било легко. Тоже ещё не могла платить курс, хотя много раз уже попыталась.</p>
<p>В этом недели мы были в городе Лаишево, в Райфский монастырь и в музеи КФУ. К тому же, я тоже принимала русская сауна, смотрела татарский фестиваль, испытывала ортодоксальную службу и гуляла на татарской слободе. Сейчас моё любимое слово — это опыт. Самое важное, когда путешествовать, это получить опыты.</p>
</div>
</div>
<div id="rosoinen-taydellinen-alku" class="section level2">
<h2>Rosoinen, täydellinen alku</h2>
<p><em>1.8.2018</em></p>
<p>Ensimmäinen viikko on alkanut ryminällä. Lähtöpäivänä itkin silmäni niin rankasti päästä ja jännitin jatkolennolle menoa niin paljon (koneesta poistumisen jälkeen jonotin tunnin passin tarkastusta varten, tavaroiden jättöä varten jonotin 3 kertaa ja kysyin viideltä eri ihmiseltä, minne pitää mennä, itse koneen lastausportti vaihtui 4 kertaa ja lento oli myöhässä), että sain itselleni aikaan migreenin (buranat ruumassa). Onnistuin asioimaan itselleni stuertilta venäjäksi päänsärkylääkettä, mutta migreeni yltyi pahoinvoinniksi ja oksensin pitkin lentokoneen lattiaa (onneksi lähellä vessaa). Lentokin loppui joskus ja autokuski oli odottamassa. Kaiken sen olotilailun jälkeen olin melko onnellinen siitä, että olin päättänyt mennä helpolla ja varannut itselleni kuskipalvelun etukäteen. En ole koskaan käyttänyt paremmin 15 euroa.</p>
<div class="figure">
<img src="pictures/hiha.jpg" alt="Onkohan jonotuskulttuurilla ja stuertin hihassa olevan symbolin kanssa jotain yhteyttä?" />
<p class="caption">Onkohan jonotuskulttuurilla ja stuertin hihassa olevan symbolin kanssa jotain yhteyttä?</p>
</div>
<div id="musta-kuu-ja-punainen-mars" class="section level4">
<h4>Musta kuu ja punainen Mars</h4>
<p>Täällä minua oli vastassa Anna ja ovesta heti sisään astuttuani alusvaatteisillaan hihhuloiva 5-vuotias Sasha. Sattumoisin oli myös kuunpimennys, joten ehdin nippa nappa heittää tavarani sisälle, kun lähdimme iltakävelylle katsomaan kuunpimennystä. Oksennuksen maku unohtui pian hupenevaa kuutamoa katsellessa, Sashan pitäessä kädestä ja laulaessa Кака идёт, попа идёт. (Mikäli venäjän taitosi on hiukan ruostunut, suosittelen laittamaan google-translatoriin). En ehtinyt hyviä kuvia ottaa, sillä pikaisessa lähdössä en tajunnut edes puhelinta napata mukaani. Puhelimella otetut kuvat eivät kyllä juuri minkään näköisiä olleet, joten jos et ollut itse katsomassa kuuta omalta taivaaltasi, ei kuva paljoa lohduta.</p>
</div>
<div id="vieraissa" class="section level4">
<h4>Vieraissa</h4>
<p>Seuraavaksi päiväksi minut kutsuttiin Annan isän luo mökille (дача), joka oli sekoitus siirtolapuutarhaa, mummolaa ja kesämökkiä. Minulle selvisi vasta seuraavana aamuna, että juhlimme hänen 75-vuotissyntymäpäiviä. Onneksi olin tajunnut tuoda tuliaisia riittävästi, jotta sain kyhättyä pienen lahjan Annan isälle Vladimirillekin. 1950-luvun talo keraamisine tulisijoineen ja pienine kierreportaineen näytti siltä, että sieltä voisi löytyä salaluukkuja pölyisten mattojen alta taikka unohdettuja muistoja tummuneista peileistä. Piha oli iso ja siellä oli kolme kasvihuonetta sekä valtava perunamaa, siellä täällä vadelmapuskia ja kirsikkapuita. Vladimir paistoi pihalla vartaita (сашлики) ja naiset valmistivat ruuan keittiössä ja kattoivat pöydän. Liityin siihen joukkoon, jossa tiesin mitä tehdä, eli autoin keittiössä sen verran kun ymmärsin ohjeita. Auttamishalukkuudestani sain kehun, että olisin hyvä emäntä/kotiäiti. He kysyivät, onko se hyvä kehu Suomessa. Siitä seuraavasta keskustelusta johtuen minut julistettiin feministiksi. Juhlan kunniaksi joimme venäläistä skumppaa. Puhuimme Vladimirin uudesta tyttöystävästä, mikä on täydellinen määrä lapsia, talvisodasta sekä mikä on tärkeintä elämässä (любов!), sekä paljosta muusta, mitä en ymmärtänyt. Kukin piti vuorollaan maljapuheen (myös minä!) ja nousimme pöydästä ystävinä.</p>
<div class="figure">
<img src="pictures/kurkku.jpg" alt="Kurkku" />
<p class="caption">Kurkku</p>
</div>
<div class="figure">
<img src="pictures/skumppa.jpg" alt="neukkuskumppaa?" />
<p class="caption">neukkuskumppaa?</p>
</div>
<p>Parina ensimmäisenä päivänä olemme kävelleet kaupungin keskustan päästä päähän ja julkisten avulla reunoja myöten. Olen nähnyt Kremlin, pääkadun, moskeijan ja ortodoksisen pääkirkon. Matkakumppanini tosin eivät jaksaneet ottaa kuvia yhtä hartaasti, joten jätän kuvien lataamisen kaupungista seuraavaan kertaan. Annan on tutustuttanut minut ystäviinsä ja olemme yhdessä kävelleet, jutelleet, katselleet elokuvia (venäjäksi dubattuna tietenkin) ja eilen eräs Annan ystävistä Lilja piti illanistujaiset, joihin minutkin oli kutsuttu. Hän on tataari ja oli leiponut tataarilaisia piirakoita. Salsa soi, lasi täyttyi jatkuvasti halvasti oluesta, ruoka ei loppunut pöydästä. Puhuimme venäläisten ja kolumbialaisten naisten eroista sekä suomalaisista miehistä.</p>
<div class="figure">
<img src="pictures/banaani.jpg" alt="Banaanipiirakka tataarilaisittain" />
<p class="caption">Banaanipiirakka tataarilaisittain</p>
</div>
</div>
<div id="byrokratiaa" class="section level4">
<h4>Byrokratiaa</h4>
<p>Vähän on byrokratiaakin mahtunut päiviin. Kaikkea ei tietenkään voinut tehdä samana päivänä eikä samalta luukulta, enkä ole ihan varma, mitä kaikkea olen tehnyt. Menin yliopiston ulkomaisten opiskelijoiden toimistoon, jossa aulatädiltä kysyin, minne minun pitää mennä. Minut ohjattiin jonottamaan huoneeseen 114. Hetken päästä virkailija kysyi minua jonosta nimeltä ja ohjasi seuraavaan kerrokseen huoneeseen 218. En tiedä, mistä hän tiesi, kuka olen ja että jonotan juuri siinä, mutta olin hyvin kiitollinen siitä. Odotin pienessä toimistohuoneessa ja sain paperin käteeni, jonka hän täytti osittain. Minut vietiin huoneeseen 217, jossa toinen virkailija täytti lomaketta vähän lisää ja antoi nivaskan lomakkeita vastineeksi. Sitten minut ohjattiin jonottamaan huoneeseen 113 palauttamaan kyseinen lomake. Jono ei liikkunut mihinkään, ja ihmiset ohittelivat päästäkseen mystiseen huoneeseen 113. Ovesta ilmestyi taas yksi virkailija, jolta joku kysy jotain ja näin tilaisuuteni. Ojensin hänelle juuri saamani lomakkeen, enkä ole vielä nähnyt sitä uudestaan. Huomenna saatamme taas kohdata tai sitten emme. Mitä tulee byrokratiaan, kaikki tapahtuu aina huomenna.</p>
<div class="figure">
<img src="pictures/virasto.jpg" alt="Maahanmuuttovirasto" />
<p class="caption">Maahanmuuttovirasto</p>
</div>
<p>Tänään oli ensimmäinen koulupäivä tasotesteineen. Olen tavallaan iloinen, että en tiennyt etukäteen, että se olisi tänään. Tämän enempää en olisi voinut valmistautua ja luulen, että kolme päivää venäläisten kanssa on parasta preppausta, mitä voi olla. Byrokratialla on se iloinen vaikutus, että se yhdistää. Hollantilaisen tytön kanssa ihmettelimme, mitä papereita pitää seuraavaksi täyttää ja minne viedä ja koko maan kattavan lounastauon aikana ehdimme vaihtaa nimiä, numeroita, tähän astisia kokemuksia. Mukaan tuli myös saksalainen toveri ja illalla menemme katsomaan elokuvafestivaaleja.</p>
<p>Olen väsynyt, mutta elossa. En olisi parempaa alkua voinut toivoa tai edes osannut. Suomessa olin pettynyt, että en saa vuoden vaihtoa, mutta tämä host-family ratkaisu tuntuu vastaavan tarpeeseeni nähdä venäläistä elämää, sellaisena kuin ihmiset sitä elävät. Anna ei edusta koko Venäjää eikä edes Kazania, eikä ole omien sanojensa mukaan kaikista tyypillisin venäläinen, mutta siitä huolimatta olen saanut kokemuksia, joista kotona haaveilin, mutta en tiennyt, miten toteuttaisin. Luulen, että minun kannattaa tämän kerran postaus lopettaa tähän päivään, sillä muuten yhdestä postauksesta tulee romaani.</p>
</div>
<div id="ekoja-kertoja-1" class="section level4">
<h4>Ekoja kertoja</h4>
<ul>
<li><p>aitoa tataariruokaa</p></li>
<li><p>(venäläiset) blinit</p></li>
<li><p>kuun pimennys</p></li>
<li><p>venäläiset syntymäpäivät</p></li>
<li><p>ponin purema</p></li>
<li><p>kutsut vanhassa kommunalke-rakennuksessa</p></li>
<li><p>sashlikit (vartaita muualla ei lasketa)</p></li>
<li><p>trolleibus (”sähköbussi”)</p></li>
<li><p>venäläisiä lyhytelokuvia ulkoilmateatterissa</p></li>
<li><p>yksin lentäminen</p></li>
<li><p>moskeija</p></li>
<li><p>oksentaminen lentokoneessa (melkein kaikkien muiden kulkuvälineiden kanssa kokeiltu paitsi kaksipyöräisten)</p></li>
</ul>
</div>
<div id="--" class="section level4">
<h4>Настоящая русская начала!</h4>
<p>Я здесь приехала 3 дня назад и уже очень нравится! Сейчас живу у Анны и её сын Саши. Саша 5 лет и очень симпатический. Во первом вечере мы немного гуляли и смотрели лунное затмение и планета марс. Последний день у Папа Анны, кто зовут Владимир, был день рождений, и я тоже получила приглашение на дачу Владимира. Мы жарили сашлики и пили шампанское, и я тоже дала тост для Владимира. Следующий день мы гуляли по городу и встречили дружя Анны. Последний день подруга Анны, Лиля, тоже мне пригласила к ней. Она татарская и приготовила вкусная татарская еда. Мы слушали салса музыку и говорили о русских женщинах и финских мужчинах. Сегодня начал курс и был yровенный тесть. Я уже кто-то студентки познакомилась! Я очень рада за всё.</p>
</div>
</div>
<div id="unelmia" class="section level2">
<h2>Unelmia</h2>
<p><em>25.7.2018</em></p>
<p>Pääni sisään on ilmestynyt uusi ääni. Minulla on tapana käydä keskustelut pääni sisällä siten, että osoitan ne jollekin. Nyt mukana on Blogi-ääni, jolle osoitan tarinoiden alkuja, ajatuksia, joita voisin jakaa teille. (Tämäkin keskustelu on käyty etukäteen Blogin kanssa, moneen kertaan: blog-ception!) Blogi-ääni on ajatusteni vastaanottaja, joka on persoonana samaan aikaan julkinen ja henkilökohtainen, tuttu ja vieras. Se pitää sisällään kaikki tuntemani turvalliset ihmiset, jotka saattavat lukea näitä rivejä, mutta samaan aikaan potentiaalisen ihmismassojen ja ajan äärettömyyden. Saatan jutella tälläkin hetkellä Juuri Sinulle. Se on samaan aikaan lohduttava ja kamala ajatus. Mikäli en tunne sinua, en tule todennäköisesti koskaan tapaamaan sinua: mielipiteesi ei osu minuun. Mikäli tunnen sinut, olet luotettava ja hellempi minua kohtaan kuin minä itse, mutta pelkkä ajatus arvioivasta katseestasi melkein estää minua kirjoittamasta. Siitä huolimatta annan minut käsiisi.</p>
<p>Tunsit minut tai et, saatat huomata, että olen melko suunnitelmallinen ihminen. Harrastan loputtomia projekteja itseni kanssa, sillä uskon (lähes) loputtomaan muokkautuvuuteen. Pyrin huomenna olemaan enemmän kuin tänään, vaikka tässäkään päivässä ei ole mitään vikaa. Isäni sanoi joskus, jotakuinkin näin, että unelma ilman suunnitelmaa jää vain haaveiluksi. Haaveilukin on tärkeää, mutta merkityksellisyys syntyy unelmista. Unelmien toteuttaminen on kovaa puurtamista: määränpään konkretisointia, osaetappien luontia, tavoiteaikojen asettamista ja lopulta tietenkin myös toteuttamista. Dokumentointi on tärkeä osa prosessia, sillä siten voi todistaa itselleen tekevänsä jotain, silloin kuin lopullinen voitto tuntuu olevan ulottumattomissa. Ylös kirjattu suorite on kuin tarra vihossa: hyvin tehty, nyt saat mennä kavereiden kanssa ulos leikkimään. Blogissa dokumentointi asettaa vielä lisäkerroksen, sillä kun tavoite on sanottu ääneen, mahdollisimman monelle, siitä lipsuminen aiheuttaisi sisään kirjattua epäonnistumisen luomaa häpeää. Käytän siis teitä häpeilemättä hyväkseni, jotta voin kannustaa itseäni ajamaan itseni haaveista unelmiin.</p>
<p>Tavoitteenani on kirjoittaa blogia vähintään kerran viikossa. Nyt se on sanottu, joten voitte patistaa minua erinäisiä kanavia pitkin, mikäli mitään ei kuulu. Tavoitteena on lisätä pieni venäjänkielinen tiivistelmä loppuun. Oppia pärjäämään venäjällä arkipäivän tilanteissa; ostaa teetä, ruokaa, balettiliput, hallita byrokratia, puhua perheestä, harrastuksesta, ehkä jopa vähän kirjallisuudesta, politiikasta, maailmasta. Käydä kerran viikossa katsomassa kulttuuria. Saada kavereita. Kirjoittaa päiväkirjaa päivittäin. Opetella maalaamaan akvarelleilla.</p>
<div class="figure">
<img src="pictures/laukku.jpg" alt="Elämä paketissa" />
<p class="caption">Elämä paketissa</p>
</div>
<p>Ennen sitä täytyy päästä perille asti. Eilen laukkuni painoi 5 kiloa liikaa ja käsimatkatavaratkin juuri sopivan verran. Toivon, että vaaka heittää. Onneksi tai harmikseni, jouduin palauttamaan kaksi gradua varten tarvittavaa aineistoa, jotka keventävät kahden kirjan verran. Joudun punnitsemaan, tarvitsenko venäjän oppikirjaa vai päiväkirjaa enemmän, maalaustarvikkeita vai tietokirjaa. Korkokengät vai lenkkarit. Sähköhammasharjan vai tavallisen.</p>
<div class="figure">
<img src="pictures/ystäväkirja.jpg" alt="Ystäväkirja" />
<p class="caption">Ystäväkirja</p>
</div>
<p>Tärkeimmästä en kuitenkaan luovu. Ystäväkirjaani ihmiset ovat kirjoittaneet minulle rohkaisevia sanoja pahan päivän varalle. Vaihtoon kannattaa mennä pelkästään sen takia, että ihmiset sanovat niin upeita asioita, osoittavat välittävänsä. Tiesin sen kyllä, mutta upea saada muistutus ja konkretiaa. Tämä on arvokkain asia, jonka otan mukaani.</p>
<div class="figure">
<img src="pictures/hyllyt.jpg" />

</div>
<p>Pesäkoloni näyttää riivityltä marraskuun maisemalta ilman omia esineitäni. Tänään lähti viimeinen huonekasvi, huomenna tietokonekin piiloutuu säilöön uuden vuokralaisen tieltä. Tiedän, että saan palauttaa ne paikoilleen ensi vuonna, mutta ne eivät silti tule olemaan samalla tavalla. Huomenna on viimeinen päivä Suomessa. Viimeinen ilta.</p>
<div id="---" class="section level3">
<h3>Какой-нибудь по-русски</h3>
<p>Меня зовут Майка и я буду пере-ехать в Казан по-обмену. Завтра мой последний вечер дома. В доме очень странно без моих вещей, без книг, без картин. Я некогда не летела только со мной, самостоятельно, один. Я нервозная и заинтересованная. Я возращаюсь, но не будеть же самая как сейчас.</p>
</div>
</div>
<div id="todellisuus-iskee" class="section level2">
<h2>Todellisuus iskee</h2>
<blockquote>
<p>16.7.2018</p>
</blockquote>
<p>Tämä on ensimmäinen virallinen blogipostaus. Sen takan on järjetön määrä kyyneliä, tappelua, opettelua, editointia ja tuskailua johtuen sekä itse aiheutetusta tavoitteista että ihan Venäjän omasta byrokratiasotkuista. Puhutaan ensin itse aiheutetuista tavoitteista.</p>
<p>Yksi tavoitteistani ja haaveistani vaihdon lisäksi on ollut kirjoittaa blogia. Vaihto tuntuu luontevalta paikalta, kun muutkin niin tekevät, mutta rehellisesti sanottuna minulle itsellenikin on hiukan epäselvää, miksi. Sen pohjalta päätin, että koska olen kaksi kurssia käynyt ohjelmointia, niin toki voin väsätä omat kotisivut ja blogin sinne. Saatat kysyä, mitä etua siitä on? Kauniimmasta lopputuloksesta voi tuskin puhua, kauneimmin sanottuna ehkä persoonallisemmasta. Helppous ei myöskään ole vastaus, jos sitä mietit. Koodaaminen alkoi projektina, jossa haastoin itseni kokeilemaan jotain, jota en osaa ollenkaan ja jatkuu sellaisena yhä. Oman kotisivun näkemisessä oikealla nettiselaimella herättää sekalaisen tunnesotkun, johon sisältyy ylpeyttä, epäuskoa, hämmennystä, pelkoa, innostusta, hellyyttä. Nautin siitä, että kontrolloin vaiheita alusta loppuun. Esimerkiksi jos joku päivä päätän tuhota kaiken, mitä olen kirjoittanut, voin sen tehdä. Mutta kaikista eniten, se antaa minulle syyn tuottaa sisältöä: olen käyttänyt tuntikaupalla aikaa alustan luomiseen, niin olisi sääli olla täyttämättä tilaa. Pohjimmiltaan alusta antaa syyn julkaista, vähän kuten kauniin vihon ostaminen antaa hyvän syyn aloittaa päiväkirjan kirjottamisen.</p>
<p>Byrokratiasta ja Venäjästä voi antaa loputtoman määrän anekdootteja ja tarinoita. Lämpimin kokemukseni tähän mennessä on Kazanin yliopiston vaatimus oireettomiltakin hakijoilta röntgenkuvat keuhkoista tuberkuloosin takia. Mitä ilmeisimmin Venäjän byrokraatit pelkäävät, että suomalaiset tuovat tuberkuloosin rajan yli ja, vaikka Suomessa esiintyvyys on noin 300 ja Venäjällä 23 000. ( <a href="http://www.terveyskirjasto.fi/terveyskirjasto/tk.koti?p_artikkeli=dlk00611#s2">link</a>, <a href="http://www.ts.fi/uutiset/maailma/1074112828/Tuberkuloosiin+sairastuu+Venajalla+yha+useampi">link</a>). Hakemusten lähettely, kurssien selvittäminen, asuntojen selvittäminen, lääkärintodistusten ja rokotteiden, matkavakuutusten ja puhelimien hankkiminen on ollut uuvuttavaa, mutta pahempaa on tiedostaa, että nämä kaikki on tehty Suomen päässä. Pelko on lähes lamaava, kun tiedän, että olen tehnyt alkujärjestelystä vasta murto-osan ja siitäkin helpomman pään.</p>
<p>Lähtö on alle kahden viikon päästä. Aika valuu kuin hiekka sormista ja samaan aikaan toivoisin jo olevani siellä ja että saisin olla Suomessa vielä kaksi ylimääräistä viikkoa. Ikään kuin sitten olisin saanut nähdä rakkaita ihmisiäni riittävästi puolen vuoden tarpeiksi. Ikään kuin hyvästit muuttuisivat helpommaksi, opin maagisesti juuri sopivasti lisää venäjää ja kaikki tatarstanilaiset virkamiehet valaistuvat löytämään itsestään japanilaisen asiakaspalvelijan asenteen. En saa Suomesta riittävästä, mutta ei se katoakaan. Ihmiset, jotka jätän tänne, eivät pysäytä elämäänsä, kuten en tee niin minäkään, enkä tiedä, mitä tarkalleen löydän Venäjältä, itsestäni tai Suomesta, sitten kuin palaan. Tiedän, että täällä ovat kaikki ihmiset, joiden vuoksi palata. Tiedän, että palaan.</p>
</div>
</div>
<div class="footnotes">
<hr />
<ol>
<li id="fn1"><p><a href="https://en.wikipedia.org/wiki/Saint_Basil%27s_Cathedral">link</a><a href="#fnref1">↩</a></p></li>
<li id="fn2"><p>kukaan ei osannut millään yhteisellä kielellä kivilajin nimeä, joten kyseessä ei ehkä ole graniitti.<a href="#fnref2">↩</a></p></li>
<li id="fn3"><p>kysyin, miten hän määrittelee feminismin ja hänen mukaansa se tarkoittaa naisten oikeuksia. Koska halusin kuulla hänen näkemyksensä enemmän kuin antaa omiani, emme jääneet keskustelemaan feminismin määrittelystä muilla tavoilla taikka muista epätasa-arvon aiheista.<a href="#fnref3">↩</a></p></li>
<li id="fn4"><p><a href="https://waytorussia.net/WhatIsRussia/Women/Facts.html">link</a>.<a href="#fnref4">↩</a></p></li>
<li id="fn5"><p><a href="http://www3.weforum.org/docs/WEF_GGGR_2017.pdf" class="uri">http://www3.weforum.org/docs/WEF_GGGR_2017.pdf</a>, s. 283. vertailun vuoksi, Suomi oli sijalla 3 vuonna 2017.<a href="#fnref5">↩</a></p></li>
<li id="fn6"><p><a href="https://www.womenpoliticalleaders.org/parliament/russian-federation-state-duma/" class="uri">https://www.womenpoliticalleaders.org/parliament/russian-federation-state-duma/</a><a href="#fnref6">↩</a></p></li>
<li id="fn7"><p>Olimme pyöräilemässä tataaripojan Z kanssa sunnuntai-iltana, ja hän kertoi Tatarstanin suhteesta Venäjään. Hän koki Tatarstanin eri maaksi kuin Venäjän ja koki olevansa tatarstanilainen eikä venäläinen. Hän on käynyt koulut tataariksi, mutta 9-luokan jälkeen opetus tarjotaan lähinnä venäjäksi. Kaikesta tästä huolimatta, itsenäisyys ei ole juuri nyt ajankohtainen aihe, sillä Kazanilla menee hyvin.<a href="#fnref7">↩</a></p></li>
<li id="fn8"><p>Blogin tietoihin kannattaa suhtautua varauksella: kerron, mitä ymmärrän venäjäksi kerrotuista esitelmistä. Mikäli kiinnostuit ottamaan selvää minua enemmän, laitathan minulle viestiä jos huomaat asiavirheitä! <a href="mailto:maija.absetz@helsinki.fi">maija.absetz@helsinki.fi</a><a href="#fnref8">↩</a></p></li>
</ol>
</div>



</div>
</div>

</div>

<script>

// add bootstrap table styles to pandoc tables
function bootstrapStylePandocTables() {
  $('tr.header').parent('thead').parent('table').addClass('table table-condensed');
}
$(document).ready(function () {
  bootstrapStylePandocTables();
});


</script>

<!-- dynamically load mathjax for compatibility with self-contained -->
<script>
  (function () {
    var script = document.createElement("script");
    script.type = "text/javascript";
    script.src  = "https://mathjax.rstudio.com/latest/MathJax.js?config=TeX-AMS-MML_HTMLorMML";
    document.getElementsByTagName("head")[0].appendChild(script);
  })();
</script>

</body>
</html>
